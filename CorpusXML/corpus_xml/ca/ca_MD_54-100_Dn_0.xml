<?xml version="1.0" encoding="UTF-8"?>
<article id="ca_MD_54-100_Dn_0" source="https://journals.openedition.org/viatourism/5488" lang="ca">
    <meta>
        <extraction>2021-05-26</extraction>
        <DOI>https://doi.org/10.4000/viatourism.5488</DOI>
        <revue>Viatourism</revue>
        <numero>17</numero>
        <annee>2020</annee>
    </meta>
    <traductions>
        <original lang="fr" source="5391">
            <traducteur nom="Sanz-Ibáñez" prenom="Cinta" />
            Paysage millénaire et développement touristique en Chine. Le cas des rizières en terrasses des Hani du Yunnan
        </original>
        <traduction lang="en" source="5428">Millennial landscape and tourist development in China. The case of the Hani rice terraces in Yunnan</traduction>
        <traduction lang="es" source="5467">Desarrollo turístico y paisaje milenario en China. El caso de las terrazas de los Hani en Yunnan</traduction>
        <traduction lang="zh" source="5648">中国的千年景观和旅游业发展 以云南哈尼族水稻梯田为例</traduction>
    </traductions>
    <auteurs>
        <auteur nom="Dao" prenom="Myriam">
            <oeuvres>
                <publication id="fr_MD_55-109_Pn_1" source="https://journals.openedition.org/viatourism/5391" lang="fr">Paysage millénaire et développement touristique en Chine. Le cas des rizières en terrasses des Hani du Yunnan</publication>
            </oeuvres>
            <description>
                Myriam Dao és artista, arquitecta i investigadora independent. Titulada del màster "Jardins, paisatges, territoris" de l'EHESS i l'Escola Nacional d'Arquitectura de París La Villette, ha realitzat investigacions etnogràfiques sobre cultures vernaculars a les fronteres del sud-oest de la Xina des de 1987. El 2018 va ser guardonada amb el programa de residències artístiques de Vila Saigon a Vietnam i va presentar aquest treball sobre el Tử Vi, l’horòscop vietnamita, a l’ICAS11, la Conferència Internacional d’Acadèmics Asiàtics de l’any 2019 a Leiden. 
            </description>
        </auteur>
    </auteurs>
    <titre>Desenvolupament turístic i paisatge mil·lenari a la Xina. El cas de les terrasses dels Hani a Yunnan</titre>
    <sousTitre>Article revisat per parells</sousTitre>
    <resume>
        En base a uns treballs de camp desenvolupats entre 1995 i 2015 en un poble d’arrossaires al sud-oest de la Xina com a artista-investigador, examino en aquest text els canvis profunds que afecten els territoris fronterers rurals habitats per les minories nacionals no-Han i, en particular, la dels Hani a la vall del riu Vermell a Yunnan. Quin és el futur per al seu model ancestral de cultiu de l’arròs en terrasses i quins són els reptes als quals ha de fer front? El meu treball pren un enfocament sensible a través de la fotografia, el paisatge pintat, fins a les obres d’artistes xinesos d’art contemporani, i examina les polítiques patrimonials de planificació del paisatge. Els reptes de la preservació no són només mediambientals -biodiversitat, desenvolupament sostenible-, són també identitaris -cultures vernaculars i minoritàries. Assenyalaré els límits i exposaré el futur.
    </resume>
    <corps>
        <section niveau="h1">Preàmbul</section>
        <paragraphe num="1">
            El concepte de "paisatge cultural" aplicat a terres conreades planteja qüestions en termes d’objectivació, patrimoni, mercantilització dels territoris, del mateix ordre que les que agiten el món de l'art en relació amb l'alteritat i alguns dels seus corol·laris: exotisme i apropiació cultural<a class="endnotecall" href="#ftn1" id="bodyftn1">1</a>. En el context xinès, els paisatges es fan o es mantenen, els cossos són formatats (Yu, 2018), les ficcions són construïdes, i constitueixen nous imaginaris (Augé, 1997). L’art contemporani en particular, des de l’esdeveniment artístic Documenta 11 la cura del qual va ser proporcionada el 2002 per Okwui Enwezor, presenta qüestions inherents a les friccions global/local i qüestiona les representacions que se’n fan, des d’una perspectiva post colonial<a class="endnotecall" href="#ftn2" id="bodyftn2">2</a>. L’artista no només posa el món en imatges, sinó que qüestiona, sacseja els imaginaris, i la seva obra és font de reflexió. És per aquest motiu que em va semblar necessari, després d’haver descrit l’entorn cultural en qüestió –un poble Hani – de centrar-me en el consum – en el sentit d’una <em>antropofàgia escòpica </em>– del paisatge i l’etnicitat a la Xina, i sobre la interpretació que fa l'art contemporani d'aquests fenòmens<a class="endnotecall" href="#ftn3" id="bodyftn3">3</a>.
        </paragraphe>
        <paragraphe num="2">
            Tota creació artística té la seva subjectivitat que en certa manera esdevé el manifest de l'artista<a class="endnotecall" href="#ftn4" id="bodyftn4">4</a>. El meu seria el meu tríptic <em>Riken no ken</em>, un retrat de tres dones -jo sóc una d’elles-, vestides amb abillament Hani<a class="endnotecall" href="#ftn5" id="bodyftn5">5</a>. Aquest retrat sintetitza les preguntes que sustenten la meva obra d’artista, arquitecta i investigadora, el meu punt de vista, el qual també reflecteix la meva experiència com a dona en posició de “minoria visible<a class="endnotecall" href="#ftn6" id="bodyftn6">6</a>” a França, ja que comparteixo un estatus perifèric comparable, salvant les distàncies, al dels Hani a la Xina. De la mateixa manera que l’etnòleg Georges Condominas va posar en dubte el seu desig d’integrar-se a la cultura dels muntanyencs del Vietnam central a la llum dels seus propis orígens (francès i portuguès-sino-vietnamita), cultivo l’empatia<a class="endnotecall" href="#ftn7" id="bodyftn7">7</a>.
        </paragraphe>
        <paragraphe num="3">
            Com podem entendre els espais cultivats dels Hani, amb quines eines analítiques? Si al 2020 la descentralització és imprescindible, al 1995 quan va començar la meva investigació aquesta no estava precisament d’actualitat. Des de llavors, Philippe Descola va reflexionar a <em>Par-delà Nature et Culture</em> - Més enllà de la natura i la cultura (Descola, 2005). Augustin Berque va tornar a la seva idea de societat proto-paisatgística que va induir una jerarquia entre civilitzacions "avançades" que produeixen representacions del paisatge i d'altres que no (Berque, 1998; 1994). Tanmateix, quan vaig marxar cap a la Xina per una estada a una residència d’artistes "Villa Medicis Hors les Murs" de sis mesos al 1995, els principals teòrics francesos van decretar l’aparició del paisatge durant el Renaixement, sota el fonament “que no hi ha paisatge sense representació, pictòrica o literària”, i això, tot estudiant essencialment dues societats: la societat occidental i la de l’antiga Xina (Berque, 1994). Aquestes interpretacions no eren operatives entre els Hani del riu Vermell, una societat sense escriptura que transmet una cultura oral, de generació en generació. Això em va portar a allunyar-me del marc universitari i de l’autoritat científica per adoptar la subjectivitat de la visió artística, tot abandonant la meva tesi sobre "La cultura del paisatge, arrossars dels Hani" i duent a terme aquesta recerca seguint altres itineraris. En el meu plantejament metodològic, no hi ha entrevistes en el sentit etnogràfic del terme; jo estic allotjada, com hi seria un parent llunyà, a casa la família Hani amb la qual he forjat lligams emocionals. La imitació, l’aplicació d’un mètode, són l’antítesi del procés artístic. Tanmateix, si l’artista o l’arquitecte inventen una resposta per a cada context donat, produeixen arxius i materials visuals <em>in situ</em> (dibuix, fotografia, enquesta, vídeo), seria reduccionista apropar la visió de l’artista a la del <em>manetes</em>. Perquè si jo faig correctament el muntatge, el collage i l’analogia, també puc fer una llista d’objectes, esbossar una tipologia de la casa Hani, fer un inventari de les obres de derivació als arrossars o, fins i tot, retratar el catàleg de brodats de la roba femenina<a class="endnotecall" href="#ftn8" id="bodyftn8">8</a>. En adonar-me d’aquestes pautes, les dones Hani em van cridar l’atenció durant les meves últimes estades del 2005 i el 2015, i aquesta retrobada amb els seus cossos, les seves mans, el seu mode d’expressió visual va donar una altra orientació a la meva recerca, segons la qual Rancière anomena <em>play and encounter</em> (2004). Hal Foster va qualificar de “gir etnogràfic” aquesta nova funció de l’art en un article publicat el 1996. Al final de la primera estada del 1995-1996 vaig presentar la sèrie de fotografies en blanc i negre <em>Élévation</em>, la qual inverteix el punt de vista profund de les terrasses d’arrossals que romanen literalment “a la superfície” d’aquestes zones inundades. Llavors, vaig canviar el focus, proposant altres perspectives. (Document núm. 1)
        </paragraphe>
        <section niveau="h1">I. El model Hani, ecosistema i paisatge simbòlic</section>
        <section niveau="h2">A. L’ecosistema dels Hani del riu Vermell</section>
        <paragraphe num="4">
            La província xinesa de Yunnan és travessada per tres grans rius que després discorren pel continent asiàtic, el Mekong (Lancang), el riu Blau (Yangzi Jiang) i el riu Vermell (Hong He) (Document núm. 2). Els arrossaires Hani de la vall del riu Vermell practiquen el cultiu de l’arròs en terrasses de regadiu, construïdes a la muntanya, entre 800 i 1800 m d’altitud a la Prefectura Autònoma Hani i Yi del Honghe, representant prop de 13.000 hectàrees. Els Hani construeixen els seus pobles a les immediacions de fonts situades aigües amunt, al bosc. D’aquestes fonts surten canals sagrats que, ramificats, irriguen totes les terrasses d’arròs construïdes aigües avall del poble. (Document núm. 3).
        </paragraphe>
        <paragraphe num="5">
            La xarxa de reg recorre primer el poble, s’omple d’excrements humans i animals i diposita aquest abonament orgànic als canals abans de canalitzar l’aigua cap a les parcel·les conreades. Els sistemes de derivació formats per pedres col·locades al canal de reg secundari, distribueixen l’aigua en totes les ramificacions de la xarxa. A més d’aquest sistema d’abastament d’aigua, els forats de drenatge permeten regular el volum d’aigua de cada parcel·la, a més d’assecar-los temporalment (Document núm. 4).
        </paragraphe>
        <paragraphe num="6">
            L’entorn dels Hani no es basa només en el cultiu de l’arròs. El cultiu de l’arròs comparteix l’espai amb altres produccions agrícoles que proporcionen un suplement alimentari i també contribueixen a un equilibri agrari (Bouchery, 1999). Les parcel·les conreades a l’extrem baix del poble funcionen com a vivers, recullen els residus orgànics (plantes, animals i humans) transformats en compost - fixador de nitrogen – que fertilitza les plantes abans de ser trasplantades aigües avall. Aquest és el principi de la permacultura. Les parcel·les submergides en aigua són el refugi d’ànecs que s'alimenten mentre eliminen del terreny els insectes i d'altres animals nocius. A les parcel·les aigües avall, els Hani practiquen la piscicultura i pesquen (Document núm. 5). Aquesta forma de permacultura reuneix així diverses espècies i es desenvolupa en relació amb tot organisme viu. L’home, la natura, els animals comparteixen el mateix món (Jiao Y., 2011; 2014).
        </paragraphe>
        <section niveau="h2">B. Paisatge simbòlic del món Hani</section>
        <paragraphe num="7">
            <strong>A la mitologia Hani</strong>, l'aigua és la font de totes les coses i, segons Li Zi Xian esmenta: "una vasta extensió d'aigua repartida per la terra”. D’aquí prové l’origen del món. "Els animals aquàtics que van poblar aquest oceà van crear totes les espècies humanes." Probablement entre els segles VII i X, sota la dinastia Tang, aquest mite va començar a prendre forma en l’imaginari Hani (Bouchery, 1995). "Un peix vermell femella gegantesc va crear els cels, la terra, tot, déus, homes, llavors." (Document núm. 6)
        </paragraphe>
        <paragraphe num="8">
            <strong>L’aigua és un bé compartit</strong>. La gestió col·lectiva de l’aigua, que és responsabilitat de tothom, és una organització social i, per dir-ho d’alguna manera, virtuosa, que s’expressa aquí. Una terrassa irrigada aigües amunt té un desbordament que vessa sobre l’arrossar de sota, i així successivament. Cada parcel·la és una propietat individual pertanyent a una família, però l’aigua que hi circula és compartida per tots. Les parcel·les no només són contigües, sinó que comparteixen la mateixa aigua en una relació de dalt a baix, de riu amunt a aigües avall i, així doncs, jerarquitzada en l’espai. Per tant, l'expressió d'una forta relació comunitària s’inscriu a cada parcel·la tot seguint una imbricació complexa (Bouchery, 2012). Es pot afirmar que entre els Hani, la muntanya conreada és el lloc d’una sociabilitat – on hi tenen lloc festes – i fins i tot d’una socialitat.
        </paragraphe>
        <paragraphe num="9">
            <strong>Els Hani, una societat ideal, tenen una cosmogonia de “muntanyes i aigües”? </strong>
        </paragraphe>
        <paragraphe num="10">
            El concepte de “paisatge bell" o paisatge ideal és descrit d'aquesta manera pels Hani: "Xaota-xaotae xu-sa, uphu tsaodzae xu-sa", literalment "un entorn de muntanya on l'aigua flueix ràpidament" (Bouchery, 1995)<a class="endnotecall" href="#ftn9" id="bodyftn9">9</a>. Les muntanyes i el curs de l’aigua són el que constitueix els paisatges ideals per als Hani. La importància d’aquests dos elements, la muntanya i l’aigua, presents en el pensament de la Xina taoista, no haurien de minimitzar la d’un altre factor: el flux ràpid d’aigua, és a dir, el moviment. Malgrat tenen una cultura pròpia al seu territori específic, els Hani del riu Vermell pertanyen geogràficament, però, al món xinès<a class="endnotecall" href="#ftn10" id="bodyftn10">10</a>. La vall del riu Vermell és una part de la província de Yunnan. Per aquest motiu em sembla pertinent esbossar un paral·lelisme entre el món Hani i el paisatge taoista<a class="endnotecall" href="#ftn11" id="bodyftn11">11</a>.
        </paragraphe>
        <section niveau="h2">C. Paisatge taoista</section>
        <paragraphe num="11">
            Les muntanyes i les aigües són els dos principals motius del paisatge xinès, fins al punt que el que les designa en xinès <em>shan shui</em>, ha esdevingut sinònim del gènere pictòric xinès "paisatge". L’objectiu de la pintura xinesa és crear un microcosmos, “més veritable que la mateixa Natura”<a class="endnotecall" href="#ftn12" id="bodyftn12">12</a>. Malgrat l’home no està representat de manera figurativa, aquest no hi és pas tanmateix absent; la seva presència al món en aparença de natura, viscuda o somiada per ell, no és altra que la projecció de la seva pròpia naturalesa profunda habitada per una visió interior. Així, pintar la Muntanya i l’Aigua, és fer el retrat de l’home i, més precisament, de la dinàmica mateixa del cos humà (Cheng, 1979). Així, els pintors taoistes estableixen una correspondència entre el microcosmos i el macrocosmos mitjançant la concepció taoista del món i els processos vitals que l’animen - els meridians. L’home està en simbiosi amb el paisatge i és precisament aquesta harmonia la que ha de mostrar el pintor. (Document núm. 7). La Xina taoista no coneix la separació entre el món físic i el món dels fenòmens, contràriament al que va aparèixer amb la modernitat a Occident. Tanmateix, la paraula <em>shan shui</em> designa més aviat representació, i no la realitat. Es tracta d’un paisatge capturat visualment, per tant d’un paisatge mental, aquell travessat pels poetes que “visiten en esperit”. L’obra d’art ens porta a un periple visual. Què se n’ha fet d’aquest avui dia? Lluny de la concepció taoista del paisatge, la planificació territorial a la Xina respon més a un moviment de teatralització del paisatge - en l'esperit de la “societat de l'entreteniment” que a la preocupació de posar l'home en harmonia amb el cosmos. Mircea Eliade ja va assenyalar el 1965: "... El Cosmos s'ha tornat opac, inert, mut: no transmet cap missatge, no porta cap número"<a class="endnotecall" href="#ftn13" id="bodyftn13">13</a>.
        </paragraphe>
        <section niveau="h1">II. Una família d’arrossaires Hani / 1995-2015</section>
        <paragraphe num="12">
            El 1995, va ser el senyor Ma<a class="endnotecall" href="#ftn14" id="bodyftn14">14</a> nascut cap al 1930, avui besavi, que em va acollir al poble Hani on vaig estar dues vegades tres mesos. Si bé no presento cap testimoni de vilatans sobre el tema de la planificació turística, opto per no citar el nom del poble. El senyor Ma vivia a una casa de maons cuits, la qual fou reconstruïda amb l’ajuda dels veïns per substituir la dels seus pares feta amb maons de fang cru. Construïda sobre pilons, l’espai de la planta baixa està dedicat al búfal, només el primer pis està habitat amb unes petites golfes al segon nivell. Sense aigua corrent, està parcialment coberta de palla, l’altra part de la terrassa està dedicada a l’assecat de les collites.
        </paragraphe>
        <paragraphe num="13">
            El 1995 el fill del senyor Ma, nascut cap a 1950, la segona generació - avui "l'avi" –, treballa al poble, a la fàbrica. Entre els seus 4 fills – la 3a generació nascuda a la dècada de 1980, avui "els pares" – els dos grans van a l'escola a la capital de la prefectura de Hong He (riu Vermell) i els dos darrers, inscrits a l’escola del poble, viuen amb els seus avis i els ajuden en petites feines agrícoles. Durant aquesta primera estada, el meu treball se centra en les terrasses d’arrossars, el seu sistema d’irrigació, l’estret vincle entre el poble construït i el seu entorn.
        </paragraphe>
        <paragraphe num="14">
            Quan vaig tornar dues setmanes el 2005 per centrar-me en els patrons de la roba femenina, el fill del senyor Ma es feia càrrec de la casa familiar amb la seva dona i, a la vegada, explotava els arrossars. El senyor Ma, jubilat, s’havia instal·lat a la capital de la prefectura, envoltat de les seves dues filles petites (3a generació que jo havia conegut com a escolars), les quals per la seva banda, eren mares cadascuna d’un noi que pertanyia a la 4a generació (els néts). Fou durant aquesta segona estada que vaig poder establir un vincle entre els brodats de la roba femenina i els patrons dels arrossars. Espirals, corbes i corbes inverses brodades a la roba ancestral, són encara avui dia usades per les joves i les dones Hani, però en una versió manufacturada. Convé esmentar que els operadors turístics han entès l'argument comercial i ofereixen paquets per allotjar-se a les valls del riu Vermell, il·lustrats per retrats de dones amb vestits ètnics de colors i per arrossars en terrasses (vegeu, Indigenització del paisatge). Aquests descriuen les nacionalitats minoritàries (少数民族, shǎoshù mínzú) com un "mosaic humà", i els arrossars com un "patchwork brillant". La metàfora paisatgística i tèxtil es troba al seu punt àlgid a la vall del riu Vermell!
        </paragraphe>
        <paragraphe num="15">
            El 2015 vaig tornar al poble durant un període de tres setmanes. Les dues germanes de la 3a generació treballaven a la ciutat, al sector del comerç. Les migracions rural-urbà a la Xina s’han generalitzat en les últimes dècades a causa de les disparitats econòmiques ciutat/camp, i els seus efectes sociològics han estat estudiats (Kleinwechter, 2012). Aquest és el cas concret dels seus dos germans que van haver de migrar cap a un perímetre més llunyà, a Kunming, a la capital de la província de Yunnan, a un dia en cotxe, per treballar a la indústria, deixant els fills a cura dels avis. Aquests darrers continuen conreant els arrossars, tot i que ells em diuen haver arribat a l'edat de jubilació legal (60 anys per a un home, 50 anys per a la dona d'un agricultor, sempre segons ells). Gràcies als diners guanyats a la ciutat pels seus fills, els avis van poder reconstruir completament la seva casa.
        </paragraphe>
        <paragraphe num="16">
            La nova estructura de columnes i bigues de formigó amb parets de maó, permet augmentar considerablement la superfície construïda de la parcel·la i duplicar l'alçada total. L’aigua corrent, escalfada per un panell fotovoltaic al terrat, s’instal·la com a la majoria de les cases noves Hani. El canvi d’estil de vida és evident. El que em va impactar durant aquesta estada el 2015 va ser la transformació del poble. Totes les cases recentment engrandides han ocupat l’espai públic, reduït a la mínima expressió. El progrés ha arribat, però el sistema Hani no ha canviat. Com a resultat, les aigües residuals de la vaixella i de les rentadores, que sempre circulen aigües avall, subministren aigua contaminada amb detergent als arrossars d’aigües avall. El metge arriba al poble, al domicili, per subministrar a l’àvia una injecció intravenosa d’antibiòtics per tractar un refredat. Aquesta mateixa persona m’havia cuidat vint anys abans, fregant-me herbes i la part posterior d’una cullera al coll i la nuca per curar-me d’una febre<a class="endnotecall" href="#ftn15" id="bodyftn15">15</a>.
        </paragraphe>
        <paragraphe num="17">
            Em pregunto si els besnets reprendran l’agricultura de l’arròs. Em temo que en el meu proper viatge, el 2025, el cultiu de l’arròs del poble Hani no sigui res més que una bella catifa de colors que canvia amb les estacions, mantinguda pels habitants més pobres per al plaer dels turistes. Els qui hauran pogut tornar i els besnets del senyor Ma seran, sens dubte, els que hauran obert habitacions d’hostes a la seva casa engrandida i el terrat que fins ara s’utilitzava per assecar les collites acolliran <em>bagpackers</em> asseguts amb les seves begudes ensucrades.
        </paragraphe>
        <section niveau="h1">III. Mutacions</section>
        <section niveau="h2">A. Nous fluxos a través del territori</section>
        <paragraphe num="18">
            Fins a finals dels anys noranta, els territoris de la vall del riu Vermell van romandre de difícil accés, perifèrics i sense poblar per l'ètnia majoritària dels han. Amb anterioritat situades a les fronteres, aquestes regions pertanyen a un espai geopolític d’importància primordial en contacte amb quatre països: Birmània, Laos, Vietnam i Tailàndia, dels quals els tres primers n’han estat directament des de l’obertura de les fronteres comunes. La Xina ha anat normalitzant progressivament les seves relacions amb l’ASEAN i des del 2010 s’ha instaurat com l’àrea més gran de lliure comerç del món. Aquest fenomen es desenvoluparà en els propers anys amb la construcció de les noves "Rutes de la seda del segle XXI". La província de Yunnan estarà a la convergència del corredor Xina-Birmània-Bangla Desh i el corredor Xina-península Indoxinesa-Malàisia-Indonèsia.
        </paragraphe>
        <paragraphe num="19">
            La millora de les xarxes de transport a la vall com a part de la política central<a class="endnotecall" href="#ftn16" id="bodyftn16">16</a> – des que el 2005 el poble Hani ha estat accessible des d'una autopista, s’ha precipitat una ruptura simbòlica tallant al poble de la seva entitat complementària "muntanya-bosc-font". Aquesta carretera facilita el comerç – els pagesos van a vendre els seus productes i comprar productes industrialitzats, però el "cercle virtuós" de l'ecosistema Hani es trenca quan els habitants modifiquen els seus hàbits de consum, estils de vida i estàndards. Immediatament perceptible en els canvis arquitectònics, de vestimenta i alimentaris, l’impacte és igual d’important a nivell ecològic (Document núm. 9). Aquesta obertura cap a un món globalitzat té repercussions en el paisatge i també en les estructures de la cultura immaterial que el sustenta (Xin, 2000): a causa d’una forta “sinització”, es perden les llengües minoritàries, fins i tot noms Hani que ja no es transmeten, tan a la família Ma com a d’altres famílies del poble. L'epopeia de Hani estava, per tant, basada en un relat genealògic.
        </paragraphe>
        <section niveau="h2">B. El Teatre de geografia</section>
        <paragraphe num="20">
            Com a resultat directe de la nova via de circulació, els arrossars en terrasses integren els circuits turístics massivament. Els fotògrafs venen en un primer moment de tota la Xina, després, de tot el món sencer. S'esforcen a donar una imatge molt "pictòrica" ​​o "pintoresca" del paisatge Hani del riu Vermell, una visió immediatament transmesa pels operadors turístics. Els fotògrafs xinesos han artificialitzat els arrossars en terrasses – tot prenent prestat aquesta expressió a Alain Roger (1997) - és a dir, han fet d’aquests camps cultivats en terrasses un objecte digne de representació artística - és necessari fer notar l’absència d’aquest motiu en la pintura clàssica xinesa<a class="endnotecall" href="#ftn17" id="bodyftn17">17</a>. Tot utilitzant els codis d'aquest gènere pictòric, els fotògrafs van posar l’accent en una estètica envoltada de núvols<a class="endnotecall" href="#ftn18" id="bodyftn18">18</a>. Presents durant hores a la part alta de les valls, esperen el moment en què la boira envolta les parcel·les inundades. Un nou motiu pictòric és fabricat: el que posa en escena arrossars inundats, brillants sota la llum, amb variacions de colors segons la posició del sol, de les estacions, però amb una constant: una representació en vista panoràmica. Els arrossars esdevenen icònics. Tan sols les parcel·les inundades tenen la simpatia dels fotògrafs. Però no és el concepte de flux subordinat o còsmic que els atreu. La presència de l’aigua només val, a les seves imatges, perquè permet un joc de miralls amb el cel.
        </paragraphe>
        <paragraphe num="21">
            Tanmateix, la pintura xinesa de muntanyes i aigües, segons Philippe Descola<a class="endnotecall" href="#ftn19" id="bodyftn19">19</a>, <em>"no és en cap cas un marc d'art o una artificialització d'un entorn natural, sinó la imatge d'una correspondència entre l'home i el cosmos que dona a veure que, el món entra en consonància amb les disposicions humanes. (...), es tracta sempre d’un ‘món en petit’, tot utilitzant l'expressió de Rolf Stein, (...) que reprodueix el gran món en què l'home pot a la vegada teixir afinitats i trobar un refugi"</em>. Aquesta cita es fa ressò de la miniaturització cosmogònica Hani, existent a través del <em>bararama</em><a class="endnotecall" href="#ftn20" id="bodyftn20">20</a>, joia cerimonial que sintetitza les correspondències establertes pels Hani (vegeu el Document núm.6, <em>Bararama</em>, joia cerimonial Hani).
        </paragraphe>
        <paragraphe num="22">
            Els fotògrafs s’abstreuen del <em>milieu</em>, de l’ecumè, de la mateixa manera que la mirada moderna s’ha distanciat del món.
        </paragraphe>
        <paragraphe num="23">
            El turisme massiu requereix acondicionaments panoràmics del paisatge, i la instal·lació de <em>observation decks</em>. Com François Jullien, em plantejo la següent pregunta: "És tan sols per la vista que hom pot accedir al paisatge? Per ell, en efecte, el paisatge és "no només una qüestió de vista, sinó també de viure" (Jullien, 2014). En resposta a la necessitat de contemplació, el paisatge Hani s’escenifica. Paisatges dignes d'una "escena teatral" o decorat. John Brinckerhoff Jackson, en el seu article <em>Landscape as Theatre</em>, va assenyalar l'apropament entre l'escena teatral i el paisatge, que funcionava des del segle XVI (Brinckerhoff, 1979). L’anglès fa millor la comparació amb el mot <em>scenery</em>. Així doncs, a Yunnan, hom visita els <em>terraced fields scenery</em> i no només els arrossars, sinó els propis habitants!
        </paragraphe>
        <section niveau="h2">C. Indigenització del paisatge</section>
        <paragraphe num="24">
            Les regions situades als marges sud i oest de la Xina són les que acullen la població més gran que no pertany a la nacionalitat han majoritària. Així, la província de Yunnan concentra ella sola 25 grups ètnics – de les 56 minories nacionals o ètnies minoritàries oficialment reconegudes per la República Popular Xinesa, incloses les poblacions Hani, Tai, Miao i Yi, les quals viuen imbricades les unes amb les altres<a class="endnotecall" href="#ftn21" id="bodyftn21">21</a>. Aquestes ètnies que viuen més enllà de les fronteres xineses a Birmània, Laos, Vietnam i Tailàndia, defineixen la seva pertinença amb una certa vaguetat, tant en relació amb un territori físic, com a una identitat nacional.
        </paragraphe>
        <paragraphe num="25">
            Font d’inspiració en tots els àmbits de la societat xinesa, el retorn a la tradició es troba atrapat en el màrqueting que en fa un argument de pes, fins a la caricatura (Liu, 2019). El turisme cultural i patrimonial xinès inclou, doncs, diversos factors: la posada en escena del paisatge i les cultures ètniques (Milà, 2012) i proposa, per tant, un periple en els pobles de la vall del riu Vermell, un <em>packaging</em> tot combinant ètnies minoritàries amb vestits de colors i arrossars en terrasses<a class="endnotecall" href="#ftn22" id="bodyftn22">22</a>.
        </paragraphe>
        <paragraphe num="26">
            A la propaganda històrica sobre les minories ètniques heretada de les escoles de ciències socials marxistes xineses (Wu 2015; Guo, 2019), si afegia l’apetència de la indústria turística per l’<em>storytelling</em>. És d’aquesta manera que la llegenda entorn les “cases bolet” hani ha estat idealitzada: "el mont Re Luo és vermell i verd, els bolets creixen a tot arreu. El petit bolet no tem ni el vent ni la pluja, d’una bella aparença inoblidable.” (Rongxing, 2018) (Document núm. 10). El mite d'una casa bioclimàtica hani "càlida a l'hivern i fresca a l'estiu, ventilada i seca" (Gao, 2013), confirma així la tria dels promotors immobiliaris que no dubten en fer de l'estil "casa bolet" un argument de vendes de les cases sobre pilars de les seves viles de vacances (Document núm. 11).
        </paragraphe>
        <paragraphe num="27">
            Amb aquesta estratègia de màrqueting de la indústria turística, ens estem enfrontant al que denunciava l'artista xinès Qiu Zhijie, convidat a parlar a la Fundació Louis Vuitton el 2016: "l'explotació superficial dels estereotips de la tradició"<a class="endnotecall" href="#ftn23" id="bodyftn23">23</a>. Ell explica: un ús que explota l’aparença de la tradició sense buscar, ni comprendre-la o aprofundir-la, ni deconstruir-la o fer-la evolucionar.
        </paragraphe>
        <section niveau="h2">D. Patrimonialització del “paisatge cultural”</section>
        <paragraphe num="28">
            L’any 2013 marca encara més el punt d’inflexió patrimonial de la vall del riu Vermell: el paisatge dels Hani esdevé un “objecte” inscrit a les llistes del Patrimoni Mundial de la Unesco<a class="endnotecall" href="#ftn24" id="bodyftn24">24</a>, com a <em>paisatge cultural</em>, és a dir que es reconeix la necessitat de preservar el conjunt del seu ecumè, amb tota l’organització social, religiosa i ecològica de la qual es deriva. Segons la Unesco, els paisatges culturals són "obres que barregen la natura i l'empremta que l'ésser humà hi deixa, els paisatges culturals expressen la llarga i íntima relació dels pobles amb el seu entorn". El govern xinès està obligat a implementar mesures de protecció i de posada en valor. A primera vista, aquestes mesures haurien de beneficiar als pobles i les seves poblacions, tret que el vernacular no s’instrumentalitzi, sabent que a la Xina no es poden tractar qüestions d’identitat. La indigenitat, si es reconeix com a cultural, no és en cap cas una indigenitat política, no hi ha "pobles autòctons" a la Xina.
        </paragraphe>
        <section niveau="h1">IV. Vers nous paradigmes</section>
        <paragraphe num="29">
            <strong>La “civilització ecològica” del govern xinès</strong>: els reptes del programa “L’ecologia, la lluita contra la contaminació i el canvi climàtic, la preservació de la biodiversitat, són avui temes de preocupació centrals per a les autoritats xineses”, segons la Guia Metodològica de l’Agència Francesa de Desenvolupament, AFD de Pequín<a class="endnotecall" href="#ftn25" id="bodyftn25">25</a>. Crear les condicions per a una "civilització ecològica" és la consigna del president Xi Jinping. La Xina va esdevenir el 2016, en el major productor mundial d’energies renovables (segons l’Agència Internacional de l’Energia). A més, el seu govern vol subsanar les desigualtats urbanes / rurals tot defensant el desenvolupament econòmic del món rural. És aquí on el turisme, en particular l’ecoturisme, té un paper principal.
        </paragraphe>
        <paragraphe num="30">
            Aquests tres factors (transició ecològica, desenvolupament econòmic, inscripció patrimonial del paisatge cultural, en el context dels arrossars de la vall del riu Vermell) convergeixen naturalment vers la creació d’espais protegits. Per tal d’evitar l’arbitrarietat d’una política vertical, diverses etapes s’hauran de tenir en compte: la concordança dels caràcters locals amb els criteris identificats pels experts i la qualificació que se’n deriva.
        </paragraphe>
        <section niveau="h2">A. Parcs Naturals : paisatge salvatge vs paisatge cultivat</section>
        <paragraphe num="31">
            Sagrat versus profà? El meu treball fotogràfic "Graus I i II" per juxtaposició d'imatge, assenyalava aquest dualisme (Document núm. 12). Avui dia, la Xina s’enfronta a aquesta dualitat en la reflexió que duen a terme les seves institucions sobre la creació de “parcs naturals”<a class="endnotecall" href="#ftn26" id="bodyftn26">26</a>, els quals estudien amb interès dos models: el dels Parcs Nacionals nord-americans, que tenen a veure amb els espais “salvatges”, i el model francès, aplicat a zones rurals i poblades.
        </paragraphe>
        <paragraphe num="32">
            <strong>Els Parcs Nacionals nord-americans</strong> poden inspirar l’ordenació “d’espais salvatges inhabitats" a la Xina occidental. El model nord-americà comporta l’amenaça de reubicació de les poques poblacions disseminades pel territori a ordenar, per tal de reforçar el mite de l’espai salvatge. La creació dels Parcs Nacionals nord-americans va tenir greus conseqüències per a les poblacions autòctones, en particular la de Yellowstone, en zones suposadament qualificades de <em>uninhabited wilderness</em>, terres sagrades pertanyents als Cheyennes, entre d'altres tribus (Burnham, 2000). Però, en aquest sentit, la Xina no necessita un model, ha demostrat ja que els desplaçaments de població no són pas un obstacle per a la seva política d’ordenació del territori (vegeu la presa de les Tres Gorges<a class="endnotecall" href="#ftn27" id="bodyftn27">27</a>).
        </paragraphe>
        <paragraphe num="33">
            <strong>El model francès dels PNR Parcs Naturals Regionals</strong> ja està implementat, amb l’ajuda de l’Agència Francesa de Desenvolupament<a class="endnotecall" href="#ftn28" id="bodyftn28">28</a>, a la província de Zhejiang molt densa, on el Parc Nacional Xianju (PNX) està en procés de finalització, segons el model del Parc Natural Regional dels Ballons des Vosges amb el qual hi ha un partenariat. Creats a finals dels anys seixanta, els parcs francesos tenen la vocació de preservar tant els ecosistemes com les economies locals, artesanals o rurals (Wang, 2019). El projecte PNX promet efectes duradors "mitjançant l'establiment de processos consultius i participatius a nivell del territori i accions de reforçament de capacitats en els aspectes de governança del parc", amb l’ambició de replicar aquest model a una escala més gran.
        </paragraphe>
        <paragraphe num="34">
            Una mateixa estratègia per l’agència WHITRAP amb seu a Xangai i formada per experts internacionals i xinesos (patrimoni, arquitectura, antropologia, dret, urbanisme, ecoturisme, agronomia, sociologia, etc.), que es posiciona sobre les petites localitats i afirma que es recolza en la coneixença del local. En els seus textos, tot sembla ben controlat i extremadament virtuós.
        </paragraphe>
        <paragraphe num="35">
            "No s'hauria de desenvolupar cap estratègia territorial sense comprendre els complexos sistemes territorials en joc i sense identificar els valors culturals i naturals, tangibles i intangibles que tenen aquests paisatges" (Pola, 2019).
        </paragraphe>
        <paragraphe num="36">
            Tanmateix, la implementació d’aquests principis demostra una altra realitat.
        </paragraphe>
        <section niveau="h1">V. Els companys perversos del desenvolupament local29</section>
        <section niveau="h2">A. L’ecoturisme consumeix més electricitat</section>
        <paragraphe num="37">
            Aquesta és una de les paradoxes del desenvolupament sostenible. Perquè si el turisme de masses ofereix un potencial de desenvolupament a la Xina, aquest va acompanyat d’un inconvenient: una demanda d’energia exponencial. Les inversions de l'Agència Francesa de Desenvolupament al Parc Nacional de Xianju, per exemple, només seran rentabilitzades si el turisme el plena per complet. Aquest és el model que es podria aplicar a Yunnan, a la vall del riu Vermell. Els llocs només seran preservats a canvi d’un augment de la capacitat d’acollida de turistes.
        </paragraphe>
        <paragraphe num="38">
            Com hem comentat a la introducció, aquesta província es troba gairebé a la font de tres rius amb cabal important. Com a conseqüència, moltes preses produeixen energia hidroelèctrica en abundància, de tal manera que Kunming, la capital provincial de cinc milions d’habitants, funciona del tot amb electricitat (automòbils i vehicles a dues rodes). Des de la construcció de preses hidroelèctriques aigües amunt del riu Vermell, hi ha hagut pertorbacions a la seva part d’aigües avall, com les que el Vietnam ja està lamentant. Però hi ha motius per témer que tot el curs del riu es quedi sense aigua per irrigar les terrasses, així com un risc creixent d’erosió<a class="endnotecall" href="#ftn30" id="bodyftn30">30</a>.
        </paragraphe>
        <paragraphe num="39">
            <strong>Ecologia a dues velocitats</strong>: Els experts de l’Administració Nacional del Patrimoni Cultural rehabiliten els pobles que formen part de la llista del Patrimoni Mundial. Què passarà amb els pobles que no compleixen tots els criteris patrimonials i que, evitant els instruments analítics dels experts, no són elegibles per a una política de desenvolupament? El poble Hani descrit anteriorment és un cas típic d’aquests: situat a menys de 10 km d’un poble identificat, aquest, com a “d’alt valor patrimonial”, és conservat com a tal, (panells explicatius en anglès-mandarí davant les reconstruccions de rentadores, de molins d’arròs, de l’altar de sacrificis de búfals, gestió de residus controlada) s’escapa de l’estratègia de preservació cultural i ambiental. La preservació no afecta el poble ni els arrossars que el nodreixen. Inalterats a primera vista, els arrossars estan contaminats són avui dia contaminats per l’aigua que els alimenta, carregada de productes derivats dels canvis en el consum dels habitants. Als carrers del poble, les canaletes porten els embolcalls de paper de llaminadures i altres productes envasats<a class="endnotecall" href="#ftn31" id="bodyftn31">31</a> que substitueixen ara les broquetes de tofu dels comerciants locals (Document núm. 13). El poble es veu desnaturalitzat per un desenvolupament salvatge de noves construccions, una gestió dels residus i de les aigües residuals desastrosa, i tots aquests punts es convertirien en problemàtics si el poble acollís turistes. Per no parlar de la problemàtica desforestació del bosc i l’alteració del seu ecosistema.
        </paragraphe>
        <section niveau="h2">B. Cultivar el paisatge per al turisme rural</section>
        <paragraphe num="40">
            El patrimoni dels arrossars en terrasses a la vall del riu Vermell planteja una pregunta (Chan <em>et</em> <em>al</em>., 2016). Seran condemnats els arrossaires Hani, mitjançant l’etiqueta “Patrimoni Mundial de la UNESCO”, a <em>cultivar el paisatge</em>, i aviat subvencionats per entretenir un lloc turístic<a class="endnotecall" href="#ftn32" id="bodyftn32">32</a>?
        </paragraphe>
        <paragraphe num="41">
            La inscripció a la llista del Patrimoni Mundial de la UNESCO ha estat immediatament seguida de mesures. Així, el 2013, en el marc de la política per revifar els pobles rurals "Chinese Traditional Villages", el govern llença una extensa propaganda, basada en la televisió. El patrimoni rural es presenta aquí com una important palanca de desenvolupament econòmic per als governs locals i les indústries del turisme. La sèrie-documental televisada <em>Nostalgia</em>, produïda pel "Departament de Propaganda Central de l'administració de l'estat per a la premsa", per CCTV, el canal nacional, posa en escena el poble de Huanglingcun, a la província de Jiangxi, envoltat de boscos i de camps estratificats en terrasses. Les reconstruccions d’habitatges tradicionals són part de la posada en escena paisatgística, i els camps cultivats en terrasses són plantats amb diferents llavors en funció de les estacions i de l’expectativa estètica dels visitants que poden admirar-los des d’una passarel·la situada en alçada.
        </paragraphe>
        <section niveau="h1">VI. Alternatives</section>
        <paragraphe num="42">
            La descripció del poble de Huanglingcun no és pas qüestió d’una distopia, sinó d’un dels efectes perversos del sistema molt vertical de desenvolupament rural. Les veus crítiques es fan escoltar des de diferents esferes, tant en ciències socials (els antropòlegs estan atents als canvis que es produeixen a la Xina de les ètnies minoritàries<a class="endnotecall" href="#ftn33" id="bodyftn33">33</a>), com en les arts contemporànies i el cinema, tots inspirats per un retorn a les arrels. Aquests diuen la importància del punt de vista local i perifèric, i de l’activisme que mostren els actors locals (McLaren, 2011).
        </paragraphe>
        <section niveau="h2">A. Ecologia “nadiua”</section>
        <paragraphe num="43">
            A finals dels anys noranta, emergeix un concepte a la literatura, després al món universitari, el de <em>yuanshengtai</em> (原 生态), que es podria traduir com "ecologia nadiua" o primitiva (Yu L., 2018). Aquesta noció es troba a la intersecció de les preocupacions sobre l’harmonia entre la natura i l’home, la coexistència i la preservació del patrimoni, dels sabers i de les arts autòctones. La noció "d’ecologia nadiua" ha estat àmpliament utilitzada pel màrqueting, els mitjans de comunicació, després d'haver estat la prerrogativa de les elits culturals, el risc essent el d’una visió fixa del "primitiu" i de "l’autèntic", particularment en les polítiques d’ordenació del paisatge.
        </paragraphe>
        <section niveau="h2">B. El retorn a la terra dels artistes contemporanis xinesos</section>
        <paragraphe num="44">
            El 2016, la fundació Louis Vuitton presenta l’exposició "Bentu, artistes xinesos en la turbulència del canvi"<a class="endnotecall" href="#ftn34" id="bodyftn34">34</a>. Bentu, (本土 běn tǔ), literalment, les arrels, en el sentit del retorn als orígens, un terme que es hauria pogut ésser percebut com profundament pejoratiu fa vint anys, amb fins i tot una connotació xovinista, però que coneixia un renaixement particular a la Xina, especialment en el camp de l'art contemporani xinès. Aquest concepte que pot fer ressò al del <em>yuanshengtai</em> es troba avui al centre de les reflexions dels artistes, crítics i investigadors. Els artistes reivindiquen una heterogeneïtat cultural, a diferència d‘una cultura imposada des d’un centre, i tendeixen a abolir la distància entre centre i perifèria<a class="endnotecall" href="#ftn35" id="bodyftn35">35</a>.
        </paragraphe>
        <paragraphe num="45">
            L’artista Liu Xiaodong, originari d’un poble de la província de Liaoning, torna al mateix lloc trenta anys després. Els seus retrats a l’oli sobre tela són com la fotografia vernacular, tant en la forma, com en l’aproximació, per exemple quan documenta la vida quotidiana dels seus amics obrers i camperol amic en un espai en el qual ha notat les profundes transformacions, socials, urbanes, ecològiques (Document núm. 14).
        </paragraphe>
        <paragraphe num="46">
            Tot inspirant-se en la pintura clàssica, Qiu Zhijie proposa <em>From Huaxia to China</em>, un panorama compost de paisatges de muntanyes i rius que reflecteixen els canvis que han transformat la Xina en els últims anys, culturalment, econòmicament, políticament i espiritualment (cf. supra, el discurs crític de Qiu Zhijie sobre l'explotació de la tradició, durant una conferència a la Fundació Louis Vuitton) (Document núm. 15).
        </paragraphe>
        <paragraphe num="47">
            Les obres d’aquests artistes de diferents generacions reflecteixen les noves tendències de l’economia i l’ecologia i, entre elles, destaca la transformació de les relacions ciutat-camp. L’artista Hu Xiangqian va encara més lluny en una crítica a la governança centralitzada, el 2013, amb la seva obra en vídeo "<em>Speech at the Edge of the World</em>". Hom veu que l’artista realitza un discurs davant d’una munió d’estudiants alineats en fila. Procedent d’una ciutat que ell situa com estant en un racó de terra perdut a la fi del món, a l’extrem sud de la província de Guangdong, s’adreça als estudiants com ho faria un entrenador per motivar-los, tot seguint els mètodes en gestió del món empresarial, instant-los a “I aleshores, nosaltres trobarem les solucions a aquests problemes<a class="endnotecall" href="#ftn36" id="bodyftn36">36</a>”, entenent que el <em>nosaltres</em> són les persones directament interessades, un <em>NOSALTRES</em> local, i no pas el <em>NOSALTRES</em> d’una centralitat o d’un món global.
        </paragraphe>
        <section niveau="h1">Conclusió</section>
        <paragraphe num="48">
            Per satisfer els interessos locals –reducció de la pobresa, manteniment de la cultura ancestral i afrontar els reptes a l’escala d’un món globalitzat – l’economia turística, l’experiència d’altres paisatges rurals desenvolupats per al turisme a la Xina pot ser rica en lliçons. A la regió autònoma de Guangxi, el poble de Ping An presenta una problemàtica similar, amb una comunitat d’arrossaires en terrasses irrigades de la nacionalitat Zhuang<a class="endnotecall" href="#ftn37" id="bodyftn37">37</a>. L’any 1993, durant una missió etnogràfica amb l’Acadèmia de Ciències Socials de Nanning, vaig poder notar les tensions existents entre els arrossaires i els agents d’una economia turística emergent. Si bé aquest últim es va enlairar a costa de l’agricultura, la qüestió principal era ja el manteniment de les terrasses cultivades com a objecte turístic, amb la preocupació de trobar mà d’obra. Des de llavors, la governança local ha creat subvencions per les famílies que guanyen el seu únic mitjà de subsistència de la terra. Hom pot fer ja un balanç dels primers estudis realitzats (Kimmel, 2015). Aquí ofereixo algunes línies de reflexió sobre el futur dels paisatges i les cultures minoritàries.
        </paragraphe>
        <paragraphe num="49">
            La primera línia té a veure en primer lloc amb els habitats, els primers afectats. Aquesta s’orientaria a assegurar l’autosuficiència o, com a mínim, la seguretat alimentària, a fer-los beneficiar de manera equitativa i conseqüent de les repercussions de l’economia turística i dels sectors relacionats com l’immobiliari de lleure, tot evitant l’especulació sobre terrenys cultivables (Yuen, 2014), a assegurar la representativitat del Hani a les autoritats locals (provincials, municipals i dels pobles) per contrapesar la influència ideològica del govern central, a animar els actors del turisme a consumir local i equitatiu tot limitant el "branding" del territori i implicant de manera intensa els actors locals.
        </paragraphe>
        <paragraphe num="50">
            La segona línia tracta el medi ambient en la seva totalitat: muntanya, bosc, font, poble, arrossars i riu. Preveuria els riscos per a l’ecosistema mitjançant la reforestació, tractant l’erosió i els despreniments de terreny, controlant la contaminació de l’aigua i del sòl. Aleshores, convindria limitar el consum (aigua, electricitat), tot educant i fomentant pràctiques menys nocives que limitessin la circulació motoritzada i fomentar la diversificació dels cultius, ajudant a mantenir els cultius locals. Però la qüestió de fons és la dels recursos hídrics, que només es podrà ser tractada al mateix temps que la de l’energia (preses, embassaments), la qual és una qüestió nacional. El turisme pot contribuir a la protecció dels paisatges cultivats, com és el cas del Japó, les Filipines i Indonèsia. Clifford Geertz (1972, pàg. 84) va estudiar el sistema d’irrigació ancestral a Bali i, segons ell: "Una societat establerta és el producte final d'una història tan llarga d'adaptació al seu entorn, que aquesta ha fet de l’entorn, en certa manera, una dimensió d’ella mateixa”.
        </paragraphe>
        <paragraphe num="51">
            El que vull recordar amb aquesta cita és que, per molt importants que hagin estat els canvis que els Hani han viscut des de principis dels anys 2000, el fonament de la seva cultura es mantindrà en part perquè aquesta ja està catalogada com a Patrimoni Mundial i perquè artistes i investigadors continuen documentant-la. Tot i que al 2015 els arrosaires Hani es preocupen principalment per abandonar condicions de vida precàries, pot ser que en pocs anys els joves Hani tinguin interès en l’existència d’un fons d’arxiu visual en els quals, modestament, jo hi hauria participat. Cadascuna de les meves visites a la família Ma m’ha portat a veure desaparèixer parts de la seva cultura. Aquesta observació va motivar el meu treball com a artista que consistia principalment en inventariar, fixar rastres, empremtes d'allò que va existir, en crear l'arxiu visual. El meu objectiu principal va ser donar-los aquestes col·leccions de dibuixos i fotografies.
        </paragraphe>
        <paragraphe num="52">
            Els objectes en els quals treballo no són neutres, políticament parlant. Aprofundint-los, vaig veure clarament les seves connexions amb el món global, la compartició de recursos, els reptes de l’ordenació espacial, així com la relació entre cultura minoritària i cultura dominant. Com a part d’una tradició francesa d’intel·lectuals i artistes compromesos, vaig triar, com a artista que treballa sobre la colonialitat, situar-me al costat de la cultura dominada i esborrada, la de la cultura Hani (Quiroz, 2019).
        </paragraphe>
        <paragraphe num="53">
            Així doncs, també volia assenyalar el risc de veure desaparèixer una cultura minoritària, substituïda pels estàndards de vida de la cultura Han dominant, ja sigui en la llengua, l’educació, l’arquitectura, l’entorn i el paisatge. Segons el meu parer, un altre model de desenvolupament s’ha d’inventar en les pròximes dècades.
        </paragraphe>
        <paragraphe num="54">
            L’artista és un <em>llençador d’alertes</em>, rol pel qual els artistes xinesos que he citat han utilitzat per assenyalar les trampes del <em>branding,</em> o la folklorització de la tradició, tant per la cultura material com per la immaterial. Aquest article pretén ser, doncs, una il·lustració de les preguntes que els artistes contemporanis, en el moviment de “l’artista com a etnògraf" identificat per Hal Foster, poden plantejar i fer visibles i, a partir d'aquí, aquest treball intenta moure les línies entre acadèmia i esfera artística, donant un estatus diferent a la imatge, el d’un manifest.
        </paragraphe>
    </corps>
    <bibliographie>
        <reference>Augé, M. (1997), La Guerre des rêves. Exercices d'ethno-fiction, Le Seuil, Paris.</reference>
        <reference>Bái Y. (2013), 哈尼族服饰文化中的历史记忆:以云南省绿春县"窝拖布玛"为例, 云南人民出版社.</reference>
        <reference>Berque, A. (1994), Dirigé par, Cinq propositions pour une théorie du paysage. Pays Paysage, Champ Vallon, Paris.</reference>
        <reference>Berque, A. (1995, réed. 1998), Les Raisons du paysage. De la Chine antique aux environnements de synthèse, Hazan, Paris.</reference>
        <reference>Bouchery, P. (1995), Les Hani, introduction à l’étude d’une population tibéto-birmane du Yunnan en relation avec la Chine. Thèse de doctorat, Université Paris X, Nanterre.</reference>
        <reference>Bouchery, P. (1999), « La rizière, "écosystème spécialisé" ? Un cas dans le sud-ouest chinois », in Études rurales N°151-152, Autres temps, autres lieux, pp. 133-165.</reference>
        <reference>Bouchery, P. (2010), “Terrace Cultivation and Mental Landscapes in Southern Yunnan”, in Lecomte-Tilouine (Ed) Nature, Culture and Religion at the Crossroads of Asia, Routledge, New Delhi.</reference>
        <reference>Bouchery, P. (2012), « La cosmogonie des Hani au regard des matériaux de la Chine ancienne », in Archives de sciences sociales des religions, 2012/2, N° 158, Éditions de l'EHESS, p. 11-31, https://doi.org/10.4000/assr.23821, (accessed May 2020).</reference>
        <reference>Brinckerhoff Jackson, J. (1979), “Landscape as Theater”, in The Necessity of Ruins and other Topics. Univ. of Massachusetts Press.</reference>
        <reference>Burnham, P. (2000), Indian Country, God's Country: Native Americans and the National Parks, Island Press, Washington, D.C.</reference>
        <reference>Chan J., C., Ying, Z., McDonald, T. and Qi, X. (2016), “Entrepreneurship in an indigenous community: sustainable tourism and economic development in a newly inscribed UNESCO World Heritage Site”, in Iankova K., Hassan A. and L'Abbe R. (Eds), Indigenous People and Economic Development: An International Perspective, Routledge, New York, pp189-204.</reference>
        <reference>Cheng, F. (1979), Vide et plein – Le langage pictural chinois, Seuil, Paris.</reference>
        <reference>Condominas, G. (1965 réed 2006) L’Exotique est quotidien. Sar Luk, Vietnam central, « Terre humaine », Plon, Paris.</reference>
        <reference>Cuthbert, D. (1998) “Beg, borrow or steal: The politics of cultural appropriation”, Postcolonial Studies Vol. 1, N°2, pp. 257-262.</reference>
        <reference>Descola, P. (2005), Par-delà nature et culture, Bibliothèque des sciences humaines, Gallimard, Paris.</reference>
        <reference>Eliade, M. (1965), Le sacré et le profane. Paris, Gallimard.</reference>
        <reference>Enwezor, O. (2002), “The Black Box,” in Okwui Enwezor et al., eds., Documenta11_Platform 5: Exhibition catalogue, Hatje Cantz, Ostfildern-Ruit, pp. 42–55.</reference>
        <reference>Enwezor, O. (2012), Intense proximité : une anthologie du proche et du lointain, CNAP, Paris. </reference>
        <reference>Ex-Souza, F. (2020), "Du nous au je. Recherche artistique décoloniale", Tumultes n°54.</reference>
        <reference>Foster, H. (1996), "The Artist as Ethnographer," in The Return of the Real, Cambridge, The MIT Press.</reference>
        <reference>Gao, K. (2013), “Form and god of the cultural landscape on Hani terrace in Honghe”, Journal of Kunming University of Science and Technology, Social Science Edition, Vol. 6 n°13, pp. 91-97.</reference>
        <reference>Geertz, C. (1972), "Religious change and social order in Soeharto’s Indonesia", Asia (New-York/ N.Y./USA: Asia Society), Vol. 27 N°1, pp. 62-84.</reference>
        <reference>Guo, W. (2019), Narrating Southern Chinese Minority Nationalities: Politics, Disciplines, and Public History. New Directions in East Asian History, Palgrave Macmillan, Singapore.</reference>
        <reference>Jiao, Y., Liang, L., Okuro, T. and Takeuchi, K. (2011), “Indigenous ecological knowledge and natural resource management in the cultural landscape of China’s Hani Terraces”, Ecological Research, Vol. 27, pp. 247–263.</reference>
        <reference>Jiao, Y., Liang, L., Okuro, T. and Takeuchi, K. (2014), “Ecosystem Services and Biodiversity of Traditional Agricultural Landscapes: A Case Study of the Hani Terraces in Southwest China”, in Hong SK., Bogaert J. and Min Q. (Eds) Biocultural Landscape, Springer, Dordrecht.</reference>
        <reference>Jullien, F. (2014), Vivre de paysage ou L'impensé de la Raison, Gallimard, Paris.</reference>
        <reference>Kimmel, C.E., Perlstein, A., Mortimer, M.J., Zhou, D. and Robertson, D.P. (2015), Sustainability of tourism as development strategy for cultural-Landscapes in China: case study of Ping'An village, Journal of Rural and Community Development, Vol. 10, pp. 121-135.</reference>
        <reference>Kleinwechter, U. (2012), "Rural-urban migration in China: An analytical framework of migrants’ contributions to rural development", in Journal of Alternative Perspectives in the Social Sciences Vol. 4, No 4, pp. 757-789.</reference>
        <reference>Lévi-Strauss, C. (2011), L’anthropologie face aux problèmes du monde moderne, Seuil, coll. La librairie du XXIe siècle, Paris.</reference>
        <reference>Liu, Y. (2019), “Authenticity, Tourism and Residents: the Dilemma of Heritage Conservation in China”, in Modu Magazine: A Tale of Urban China, https://www.modumag.com/articles/authenticity-tourism-and-residents-the-dilemma-of-heritage-conservation-in-china/ (accessed March 2020)</reference>
        <reference>McLaren, A. (2011), “Environment and Cultural Heritage in China: Introduction” in Asian Studies Review Vol. 4 n°35, pp. 429-437.</reference>
        <reference>Milan, P. (2012), « Contournement et instrumentalisation de l’identité culturelle Mosuo dans la rencontre touristique », in Via Tourism Review n°2 (accessed March 2020)</reference>
        <reference>Mullaney, T. (2001), Coming to Terms with the Nation, Ethnic Classification in Modern China, University of California Press, Berkeley.</reference>
        <reference>Pola, A. (2019), When Heritage Is Rural: Environmental Conservation, Cultural Interpretation and Rural Renaissance in Chinese Listed Villages, https://www.academia.edu/39691605/When_Heritage_Is_Rural_Environmental_Conservation_Cultural_Interpretation_and_Rural_Renaissance_in_Chinese_Listed_Villages (accessed March 2020)</reference>
        <reference>Quiroz, L. (2019), "Le leurre de l’objectivité scientifique. Lieu d’énonciation et colonialité du savoir", Nouveaux Imaginaires, La production du savoir : formes, légitimations, enjeux et rapport au monde, accessed June 2020 : https://halshs.archives-ouvertes.fr/halshs-02422696.</reference>
        <reference>Rancière, J. (2004), The Politics of Aesthetics. The Distribution for the Sensible, (trans Rockhill G.), York and New York, NY.</reference>
        <reference>Roger, A. (1997), Court traité du paysage, Gallimard, Paris.</reference>
        <reference>Rongxing, X. (2018), “The Pattern Language Construction of Landscape Space of Hani Traditional Settlement in Yuanyang, Yunnan Province”, https://www.atlantis-press.com/proceedings/ieesasm-17/25889611 (accessed March 2020)</reference>
        <reference>Wang, Q. « Parcs naturels, valorisation des paysages, reconversion des territoires », conférence du 15 octobre 2019, en ligne sur le site de la Cité de l'architecture et du Patrimoine : https://www.citedelarchitecture.fr/fr/evenement/parcs-naturels-valorisation-des-paysages-reconversion-des-territoires (accessed June 2020)</reference>
        <reference>Wang, Q. and Zhou, J. (2019), The Balance Between Environmental Protection and Regional Development: France's “Regional Natural Park” System and Practice/Yang Chen. Planners, n°17 pp. 36-43.</reference>
        <reference>Wu, K. (2015), Reinventing Chinese Tradition: The Cultural Politics of Late Socialism, University of Illinois Press</reference>
        <reference>Xin, L. (2000), In One’s Own Shadow: An Ethnographic Account of the Condition of Post-reform Rural China, University of California Press, Berkeley.</reference>
        <reference>Yuen, S., (2014), "Une nouvelle réforme foncière chinoise ? Évaluation et perspectives", trad.in Perspectives Chinoises N°1, pp. 65-70.</reference>
        <reference>Yu, L. (2018), “Alternative Indigeneity in China? The Paradox of the Buyi in the Age of Ethnic Branding” in Verge: Studies in Global Asias n°2, Vol. 4 pp. 107-134.</reference>
        <reference>Zhu, Y. (2012), “Performing Heritage: Rethinking Authenticity in Global Tourism”, Annals of Tourism Research Vol. 3 n°39, pp. 1495-1513.</reference>
        <reference>Zhu, Y. (2015), “Cultural Effects of Authenticity: Contested Heritage Practices in China”, International Journal of Heritage Studies, Vol. 6 n°21, pp. 594-608.</reference>
    </bibliographie>
    <notes>
        <note id="1">L’apropiació cultural es manifesta quan u  n grup dominant presta o consumeix elements d’una cultura minoritària, com ara la presència de tocats dels nadius americans en desfilades de moda en l’actualitat recent, per exemple. Convé aclarir que no es tracta d’un intercanvi cultural bilateral (Cuthbert, 1998).</note>
        <note id="2">Enwezor definí l’exposició Documenta 11 com “a constellation of disciplinary models that seek to explain and interrogate ongoing historical processes and radical change, spatial and temporal Dynamics, as well as fields of actions and ideas, and systems of interpretation and production” (Enwezor, 2002, pàg. 49 Platforms: Five Constellations, Domains of Knowledge and Articstic Productions, Circuits of Research).</note>
        <note id="3">En el marc d’aquest article, es tracta de grups ètnics minoritaris d’una província de la República Popular de la Xina, la qual no reconeix els pobles indígenes sinó que estableix la preeminència de la doctrina del centre sobre la perifèria.</note>
        <note id="4">Sobre l’ús del jo, Fabiana Ex-Souza (2020)</note>
        <note id="5">El títol Riken no ken, expressió del teatre japonès que significa “la mirada llunyana”, estava inspirat en Claude Lévi Strauss el qual qüestiona la posició de l’etnòleg (Lévi Strauss, 2011). Aquest evoca la tècnica de l’expatriació com a mitjà per situar-se dins i que permet a l’etnòleg identificar-se amb el grup l’existència del qual comparteix alhora que pren la distància que li permet veure’s fins i tot a ell mateix des de fora. Les dones Hani volien que em posés el seu vestit, el retrat de Riken no ken és doncs el resultat d’una col·laboració. El comissari de l’Exposició Okwi Enwezor va reivindicar aquesta distància tot defensant el concepte de “Proximitat Intensa” a la Triennal 2012 al Palau de Tòquio. (Enwezor, 2012)</note>
        <note id="6">“Minoria visible” significa que, si bé francesa de naixement, jo vaig ésser assignada a una identitat per la meva aparença suposadament d’origen “ètnic”. </note>
        <note id="7">En les etnografies, una conversa amb Martine Bouchier publicada a Afrikadaa, cito Georges Condominas: “Com podem ser mestissos? Escriu, pensant dedicar un estudi etnològic als mestissos, cadascun dels quals és en certa manera una petita minoria ètnica” Afrikadaa núm.9 publicada el 2015, pp. 120-127, consultat en línia al juny 2020: https://issuu.com/afrikadaamagazine/docs/_9-anthropologismes</note>
        <note id="8">Informo detalladament d’aquest procés i de la funció del dibuix, el mitjà que permet la interacció, en una conversa amb Martine Bouchier (ibid).</note>
        <note id="9">Traducció de Pascal Bouchery.</note>
        <note id="10">Bouchery, 2012, sobre el tema de la cosmogonia Hani: “la seva estructura narrativa presenta afinitats amb el relat de la natura cosmogònica contingut a la cèlebre Almanach de Chu del període dels Regnes Combatents.”</note>
        <note id="11">Pel lligam entre la cosmogonia de la Xina antiga i la dels Hani, cf. Bouchery 2010; 2012.</note>
        <note id="12">Citació del pintor Zong Bing, segle IV, Hurvitz L. 1970, “Tsung Ping’s Comments on Landscape Painting”, Artibus Asiae, Vol. 32, No. 2-3, pp. 146-156.</note>
        <note id="13">Cita de Mircea Eliade a Le Sacré et le profane, 1965.</note>
        <note id="14">El nom de família ha estat canviat. Els meus amfitrions no són pas els meus "informadors" en el sentit de l'enquesta etnològica. A més, no pretenc explotar la seva imatge ni les opinions emeses en un àmbit privat. Hauria estat molt diferent si haguessin expressat el seu desig de participar en aquell moment, m’hauria agradat que fossin coautors. L’abandonament de la meva tesi en geografia, la meva sortida de la universitat i l’elecció de la condició d’artista van ser per a mi actes de desconstrucció de la postura universitària. Sóc plenament conscient que l'artista es troba de vegades en una posició de canvi similar a la de l'antropòleg. Però, al meu parer, aquesta variació està estretament relacionada amb el futur dels "materials" recollits, transformats o creats: seran exposats, venuts, altrament dit, la cultura de "l'Altre" està sotmesa a una mena d'apropiació cultural? Segueixo preguntant-me per aquests problemes complexos.</note>
        <note id="15">Aquests coneixements, en particular la molt rica farmacopea identificada per Bouchery (1999), pateix una forma d’opressió epistèmica.</note>
        <note id="16">La política de Beijing en la qual les dues primeres fases: la creació d’un marc institucional i de governança per revitalitzar les zones rurals el 2020, la modernització de les zones rurals i l’agricultura a partir del 2030.</note>
        <note id="17">Les úniques representacions dels arrossars són del Tractat de 1637 Tiangong Kaiwu (天工開物), “L’Explotació de les obres de la natura”, que inclou il·lustracions des del punt de vista de l’agricultura i l’artesanat. </note>
        <note id="18">https://www.chinahighlights.com/kunming/photography-tips-at-yuanyang-terraces.htm</note>
        <note id="19">Op. cit.</note>
        <note id="20">La família Ma ha estat separada d’aquesta joia de cerimònia, i jo en vaig trobar una fotògrafia en una obra editada al Yunnan (Bai, 2013, pàg. 91).</note>
        <note id="21">少数民族, shǎoshù mínzú, nacionalitats minoritàries, el número 56 fou discutitava el 1953 abans de ser oficialment adoptat el 1954, en particular a la Província de Yunnan on 200 diferents grups ètnics havien reclamat la seva existència (Mullaney, 2011).</note>
        <note id="22">Yu L., “Packaging Craftwork, Sharing Heritage: Collaborative Brand Promotion in Multiethnic Southwest China”, International Conference of Asian Scolars, ICAS 11, 2019, Leiden.</note>
        <note id="23">Invitat al Simposi que es va organitzar el 12 de març de 2016 en motiu de l’exposició Bentu, de Philip Tinari, co-comissari i director del centre d’art UCCA a Pequín.</note>
        <note id="24">Paisatge cultural dels arrossars en terrassa dels Hani de Hongue: https://whc.unesco.org/fr/list/1111/</note>
        <note id="25">Lloc web de l’Agència francesa de desenvolupament: https://www.afd.fr/sites/afd/files/2018-10-11-24-38/guide-methodologique-dispositif-analyse-avis-d%C3%A9veloppement-durable.pdf</note>
        <note id="26">Wang Q., “Parcs naturals, valorització dels paisatges, reconversió dels territoris”, conferència del 15 d’octubre de 2019, en línia al lloc web de la Ciutat de l'Arquitectura i el Patrimoni : https://www.citedelarchitecture.fr/fr/evenement/parcs-naturels-valorisation-des-paysages-reconversion-des-territoires</note>
        <note id="27">Els efectes sociopolítics de les migracions forçades a la Xina, lligades a les grans obres hidràuliques. L’exemple de la presa de les Tres Gorges: https://www.sciencespo.fr/ceri/sites/sciencespo.fr.ceri/files/etude103.pdf </note>
        <note id="28">Lloc web de l’Agència Francesa de Desenvolupament: https://www.afd.fr/sites/afd/files/2018-10-11-24-38/guide-methodologique-dispositif-analyse-avis-d%C3%A9veloppement-durable.pdf</note>
        <note id="29">Prenc aquesta expressió de Michael Cernea, citat aquí: https://journals.openedition.org/geocarrefour/504#ftn2</note>
        <note id="30">Article a Monde 2005, “Les preses hidroelèctriques, flagel modern de les minories del Yunnan xinès” https://www.lemonde.fr/asie-pacifique/article/2005/07/02/les-barrages-hydroelectriques-fleau-moderne-des-minorites-du-yunnan-chinois_668681_3216.html</note>
        <note id="31">Minhua L.: Consumption of Packaged Convenience Food among Left-behind Children in Rural China, International Conference of Asian Scolars, ICAS 11, 2019, Leiden.</note>
        <note id="32">El treball agrícola és particularment difícil com a conseqüència de la forta pendent del terreny, la qual cosa origina parcel·les estretes on la superfície no és apta per a la mecanització.</note>
        <note id="33">Com ho demostra el cas de l’antropòleg Yu Xiaogang que va esdevenir fervent defensor de l’entorn de les ètnies minoritàries a l’ONG Green Watershed, https://www.chinadialogue.net/culture/8785-Yu-Xiaogang-wins-prize-for-community-conservation/en</note>
        <note id="34">Catàleg de l’exposició, Sota la direcció de Pagé S., Bossé L. i Tinari P., 2016, Bentu: artistes xinesos en la turbulència dels canvis, Les exposicions, Paris, Fundació Louis Vuitton.</note>
        <note id="35">Dao M., 2016 “Retorn al camp: artistes xinesos a la Fundació Louis Vuitton” http://vernaculaire-adventice.com/retour-a-la-campagne-artistes-chinois-a-la-fondation-louis-vuitton/</note>
        <note id="36">“We should check for the source of the problema, and then try to find the solution”. Traducció per Hu Xiangqian.</note>
        <note id="37">És important esmentar que l’estatus de “regió autònoma” de Guangxi ofereix més autonomia als Zhuang de Guangxi que el de “província” als Hani de Yunnan.</note>
    </notes>
</article>